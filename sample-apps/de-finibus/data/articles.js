[
  {
    "slug": "literas",
    "title": "Literas Vocent",
    "app": "de-finibus",
    "content": "## Non eram\n\nNon eram nescius, <b>Brute</b>, cum, quae summis ingeniis exquisitaque\ndoctrina philosophi *Graeco* sermone tractavissent, ea\n[Latini](http://la.wikipedia.org/wiki/Latini) litteris mandaremus, fore ut hic\nnoster labor in varias reprehensiones incurreret. nam quibusdam, et iis quidem\nnon admodum indoctis, totum hoc displicet philosophari. quidam autem non tam\nid reprehendunt, si remissius agatur, sed tantum studium tamque multam operam\nponendam in eo non arbitrantur. erunt etiam, et ii quidem eruditi Graecis\nlitteris, contemnentes Latinas, qui se dicant in Graecis legendis operam malle\nconsumere.\n\n## Postremo\n\nPostremo aliquos futuros suspicor, qui me ad alias litteras vocent, genus hoc\nscribendi, etsi sit elegans, personae tamen et dignitatis esse negent.\n\n<div ab-line-chart>\n  <div ab-series series-name='Bonum'> \n    200, 23\n    300, 27\n    400, 29\n    500, 31\n    600, 16\n    700, 7\n  </div>\n  <div ab-series series-name='Malum'> \n    200, 45\n    300, 30\n    400, 17\n    500, 18\n    600, 50\n    700, 78\n  </div>\n  <nvd3-line-chart data=\"data\" width=\"500\" height=\"150\" showXAxis=\"true\"\n    showYAxis=\"true\" showLegend=\"true\">\n    <svg></svg>\n  </nvd3-line-chart>\n</div>\n\nContra quos omnis dicendum breviter existimo:\n\n* Quamquam philosophiae quidem vituperatoribus satis responsum est eo libro,\n  quo a nobis philosophia defensa et collaudata est, cum esset accusata et\n  vituperata ab Hortensio qui liber cum et tibi probatus videretur et iis, quos\n  ego posse iudicare arbitrarer, plura suscepi veritus ne movere hominum studia\n  viderer, retinere non posse.\n\n* Qui autem, si maxime hoc placeat, moderatius tamen id volunt fieri, difficilem\n  quandam temperantiam postulant in eo, quod semel admissum coerceri reprimique\n  non potest, ut propemodum iustioribus utamur illis, qui omnino avocent a\n  philosophia, quam his, qui rebus infinitis modum constituant in reque eo\n  meliore, quo maior sit, mediocritatem desiderent.\n\nSive enim ad sapientiam perveniri potest, non paranda nobis solum ea, sed\nfruenda etiam sapientia est.\n\n## Sive hoc!\n\nSive hoc difficile est, tamen nec modus est ullus\ninvestigandi veri, nisi inveneris, et quaerendi defatigatio turpis est, cum\nid, quod quaeritur, sit pulcherrimum. etenim si delectamur, cum scribimus,\nquis est tam invidus, qui ab eo nos abducat?\n\n    var sinLaboramus = quisEst().quiAlienae(modumStatuat, industriae);\n    var laNamUt = ['Terentianus', 'Chremes'];\n    // Enim illum ab industria, sed ab inliberali labore deterret.\n    nonInhumanus()\n      .quiNovum(function(vicinum, nonVult) {\n        // Sic isti curiosi, quos offendit noster minime nobis iniucundus labor.\n        return fodere.aut().arare() + aut.aliquid.ferre('denique');\n      });\n\nIis igitur est difficilius satis facere, qui se Latina scripta dicunt\ncontemnere. in quibus hoc primum est in quo admirer, cur in gravissimis rebus\nnon delectet eos sermo patrius, cum idem fabellas Latinas ad verbum e Graecis\nexpressas non inviti legant. quis enim tam inimicus paene nomini Romano est,\nqui Ennii Medeam aut Antiopam Pacuvii spernat aut reiciat, quod se isdem\nEuripidis fabulis delectari dicat, Latinas litteras oderit?\n\nSynephebos ego, inquit, potius Caecilii aut Andriam Terentii quam utramque\nMenandri legam? \n\n    aQuibus.tantum(dissentio, utCum('Sophocles')\n      .velOptime(function(scripserit){\n        return 'Electram';\n      });\n\nTamen male conversam Atilii mihi legendam putem, de quo\nLucilius: 'ferreum scriptorem', verum, opinor, scriptorem tamen, ut legendus\nsit. Rudem enim esse omnino in nostris poetis aut inertissimae segnitiae est\naut fastidii delicatissimi. mihi quidem nulli satis eruditi videntur, quibus\nnostra ignota sunt. an 'Utinam ne in nemore . . .' nihilo minus legimus quam\nhoc idem Graecum, quae autem de bene beateque vivendo a Platone disputata\nsunt, haec explicari non placebit Latine?\n\n## Intereptum.\n\nQuid? si nos non interpretum fungimur munere, sed tuemur ea, quae dicta sunt\nab iis quos probamus, eisque nostrum iudicium et nostrum scribendi ordinem\nadiungimus, quid habent, cur Graeca anteponant iis, quae et splendide dicta\nsint neque sint conversa de Graecis? nam si dicent ab illis has res esse\ntractatas, ne ipsos quidem Graecos est cur tam multos legant, quam legendi\nsunt. quid enim est a Chrysippo praetermissum in Stoicis? legimus tamen\nDiogenem, Antipatrum, Mnesarchum, Panaetium, multos alios in primisque\nfamiliarem nostrum Posidonium. quid? Theophrastus mediocriterne delectat, cum\ntractat locos ab Aristotele ante tractatos? quid? Epicurei num desistunt de\nisdem, de quibus et ab Epicuro scriptum est et ab antiquis, ad arbitrium suum\nscribere? quodsi Graeci leguntur a Graecis isdem de rebus alia ratione\ncompositis, quid est, cur nostri a nostris non legantur?\n\nQuamquam, si plane sic verterem Platonem aut Aristotelem, ut verterunt nostri\npoetae fabulas, male, credo, mererer de meis civibus, si ad eorum cognitionem\ndivina illa ingenia transferrem. sed id neque feci adhuc nec mihi tamen, ne\nfaciam, interdictum puto. locos quidem quosdam, si videbitur, transferam, et\nmaxime ab iis, quos modo nominavi, cum inciderit, ut id apte fieri possit, ut\nab Homero Ennius, Afranius a Menandro solet. Nec vero, ut noster Lucilius,\nrecusabo, quo minus omnes mea legant. utinam esset ille Persius, Scipio vero\net Rutilius multo etiam magis, quorum ille iudicium reformidans Tarentinis ait\nse et Consentinis et Siculis scribere. facete is quidem, sicut alia; sed neque\ntam docti tum erant, ad quorum iudicium elaboraret, et sunt illius scripta\nleviora, ut urbanitas summa appareat, doctrina mediocris.\n\n## Abhorreant a Latinis\n\nEgo autem quem timeam lectorem, cum ad te ne Graecis quidem cedentem in\nphilosophia audeam scribere? quamquam a te ipso id quidem facio provocatus\ngratissimo mihi libro, quem ad me de virtute misisti. Sed ex eo credo\nquibusdam usu venire; ut abhorreant a Latinis, quod inciderint in inculta\nquaedam et horrida, de malis Graecis Latine scripta deterius. quibus ego\nassentior, dum modo de isdem rebus ne Graecos quidem legendos putent. res vero\nbonas verbis electis graviter ornateque dictas quis non legat? nisi qui se\nplane Graecum dici velit, ut a Scaevola est praetore salutatus Athenis\nAlbucius.\n\nQuem quidem locum comit multa venustate et omni sale idem\nLucilius, apud quem praeclare Scaevola:\n\n> Graecum te, Albuci, quam Romanum atque Sabinum,\n> municipem Ponti, Tritani, centurionum,\n> praeclarorum hominum ac primorum signiferumque,\n> maluisti dici. Graece ergo praetor Athenis,\n> id quod maluisti, te, cum ad me accedis, saluto:\n> 'chaere,' inquam, 'Tite!' lictores, turma omnis chorusque:\n> 'chaere, Tite!' hinc hostis mi Albucius, hinc inimicus.\n\nSed iure Mucius. ego autem mirari satis non queo unde hoc sit tam insolens\ndomesticarum rerum fastidium. non est omnino hic docendi locus; sed ita sentio\net saepe disserui, Latinam linguam non modo non inopem, ut vulgo putarent, sed\nlocupletiorem etiam esse quam Graecam. quando enim nobis, vel dicam aut\noratoribus bonis aut poetis, postea quidem quam fuit quem imitarentur, ullus\norationis vel copiosae vel elegantis ornatus defuit? Ego vero, quoniam\nforensibus operis, laboribus, periculis non deseruisse mihi videor praesidium,\nin quo a populo Romano locatus sum, debeo profecto, quantumcumque possum, in\neo quoque elaborare, ut sint opera, studio, labore meo doctiores cives mei,\nnec cum istis tantopere pugnare, qui Graeca legere malint, modo legant illa\nipsa, ne simulent, et iis servire, qui vel utrisque litteris uti velint vel,\nsi suas habent, illas non magnopere desiderent."
  },
  {
    "app": "de-finibus",
    "slug": "torquatus",
    "title": "Solum Torquatus",
    "content": "## Socrates\n\nHic cum uterque me intueretur seseque ad audiendum significarent paratos,\nPrimum, inquam, deprecor, ne me tamquam philosophum putetis scholam vobis\naliquam explicaturum, quod ne in ipsis quidem philosophis magnopere umquam\nprobavi. quando enim Socrates, qui parens philosophiae iure dici potest,\nquicquam tale fecit? eorum erat iste mos qui tum sophistae nominabantur,\nquorum e numero primus est ausus Leontinus Gorgias in conventu poscere\nquaestionem, id est iubere dicere, qua de re quis vellet audire. audax\nnegotium, dicerem impudens, nisi hoc institutum postea translatum ad\nphilosophos nostros esset.\n\nSed et illum, quem nominavi, et ceteros sophistas, ut e Platone intellegi\npotest, lusos videmus a Socrate.\n\n* Is enim percontando atque interrogando elicere solebat eorum opiniones,\nquibuscum disserebat,   ut ad ea, quae ii respondissent, si quid videretur,\ndiceret.\n\n* Qui mos cum a posterioribus non esset retentus, Arcesilas eum revocavit\ninstituitque ut ii, qui se audire vellent, non de se quaererent, sed ipsi\ndicerent, quid sentirent; quod cum dixissent, ille contra. sed eum qui\naudiebant, quoad poterant, defendebant sententiam suam. apud ceteros autem\nphilosophos, qui quaesivit aliquid, tacet; quod quidem iam fit etiam in\nAcademia.\n\n* Ubi enim is, qui audire vult, ita dixit: 'Voluptas mihi videtur esse summum\nbonum', perpetua oratione contra disputatur, ut facile intellegi possit eos,\nqui aliquid sibi videri dicant, non ipsos in ea sententia esse, sed audire\nvelle contraria.\n\n## Torquatus\n\nNos commodius agimus. non enim solum Torquatus dixit quid sentiret, sed etiam\ncur. ego autem arbitror, quamquam admodum delectatus sum eius oratione\nperpetua, tamen commodius, cum in rebus singulis insistas et intellegas quid\nquisque concedat, quid abnuat, ex rebus concessis concludi quod velis et ad\nexitum perveniri. cum enim fertur quasi torrens oratio, quamvis multa cuiusque\nmodi rapiat, nihil tamen teneas, nihil apprehendas, nusquam orationem rapidam\ncoerceas. Omnis autem in quaerendo, quae via quadam et ratione habetur, oratio\npraescribere primum debet ut quibusdam in formulis ea res agetur, ut, inter\nquos disseritur, conveniat quid sit id, de quo disseratur.\n\nHoc positum in Phaedro a Platone probavit Epicurus sensitque in omni\ndisputatione id fieri oportere. sed quod proximum fuit non vidit. negat enim\ndefiniri rem placere, sine quo fieri interdum non potest, ut inter eos, qui\nambigunt, conveniat quid sit id, de quo agatur, velut in hoc ipso, de quo nunc\ndisputamus. quaerimus enim finem bonorum. possumusne hic scire qualis sit,\nnisi contulerimus inter nos, cum finem bonorum dixerimus, quid finis, quid\netiam sit ipsum bonum?\n\nAtqui haec patefactio quasi rerum opertarum, cum quid quidque sit aperitur,\ndefinitio est. qua tu etiam inprudens utebare non numquam. nam hunc ipsum sive\nfinem sive extremum sive ultimum definiebas id esse, quo omnia, quae recte\nfierent, referrentur neque id ipsum usquam referretur. praeclare hoc quidem.\nbonum ipsum etiam quid esset, fortasse, si opus fuisset, definisses aut quod\nesset natura adpetendum aut quod prodesset aut quod iuvaret aut quod liberet\nmodo. nunc idem, nisi molestum est, quoniam tibi non omnino displicet definire\net id facis, cum vis, velim definias quid sit voluptas, de quo omnis haec\nquaestio est.\n\nQuis, quaeso, inquit, est, qui quid sit voluptas nesciat, aut qui, quo magis\nid intellegat, definitionem aliquam desideret? Me ipsum esse dicerem, inquam,\nnisi mihi viderer habere bene cognitam voluptatem et satis firme conceptam\nanimo atque comprehensam. Nunc autem dico ipsum Epicurum nescire et in eo\nnutare eumque, qui crebro dicat diligenter oportere exprimi quae vis subiecta\nsit vocibus, non intellegere interdum, quid sonet haec vox voluptatis, id est\nquae res huic voci subiciatur. Tum ille ridens: Hoc vero, inquit, optimum, ut\nis, qui finem rerum expetendarum voluptatem esse dicat, id extremum, id\nultimum bonorum, id ipsum quid et quale sit, nesciat! Atqui, inquam, aut\nEpicurus quid sit voluptas aut omnes mortales, qui ubique sunt, nesciunt.\nQuonam, inquit, modo? Quia voluptatem hanc esse sentiunt omnes, quam sensus\naccipiens movetur et iucunditate quadam perfunditur.\n\nQuid ergo? istam voluptatem, inquit, Epicurus ignorat? Non semper, inquam; nam\ninterdum nimis etiam novit, quippe qui testificetur ne intellegere quidem se\nposse ubi sit aut quod sit ullum bonum praeter illud, quod cibo et potione et\naurium delectatione et obscena voluptate capiatur. an haec ab eo non dicuntur?\nQuasi vero me pudeat, inquit, istorum, aut non possim quem ad modum ea\ndicantur ostendere! Ego vero non dubito, inquam, quin facile possis, nec est\nquod te pudeat sapienti adsentiri, qui se unus, quod sciam, sapientem\nprofiteri sit ausus. nam Metrodorum non puto ipsum professum, sed, cum\nappellaretur ab Epicuro, repudiare tantum beneficium noluisse; septem autem\nilli non suo, sed populorum suffragio omnium nominati sunt.\n\nVerum hoc loco sumo verbis his eandem certe vim voluptatis Epicurum nosse quam\nceteros. omnes enim iucundum motum, quo sensus hilaretur. Graece *don®n,\nLatine voluptatem vocant. Quid est igitur, inquit, quod requiras? Dicam,\ninquam, et quidem discendi causa magis, quam quo te aut Epicurum reprehensum\nvelim. Ego quoque, inquit, didicerim libentius si quid attuleris, quam te\nreprehenderim. Tenesne igitur, inquam, Hieronymus Rhodius quid dicat esse\nsummum bonum, quo putet omnia referri oportere? Teneo, inquit, finem illi\nvideri nihil dolere. Quid? idem iste, inquam, de voluptate quid sentit?\n\nNegat esse eam, inquit, propter se expetendam. Aliud igitur esse censet\ngaudere, aliud non dolere. Et quidem, inquit, vehementer errat; nam, ut paulo\nante docui, augendae voluptatis finis est doloris omnis amotio. Non dolere,\ninquam, istud quam vim habeat postea videro; aliam vero vim voluptatis esse,\naliam nihil dolendi, nisi valde pertinax fueris, concedas necesse est. Atqui\nreperies, inquit, in hoc quidem pertinacem; dici enim nihil potest verius.\nEstne, quaeso, inquam, sitienti in bibendo voluptas? Quis istud possit,\ninquit, negare? Eademne, quae restincta siti? Immo alio genere; restincta enim\nsitis stabilitatem voluptatis habet, inquit, illa autem voluptas ipsius\nrestinctionis in motu est. Cur igitur, inquam, res tam dissimiles eodem nomine\nappellas?\n\nQuid paulo ante, inquit, dixerim nonne meministi, cum omnis dolor detractus\nesset, variari, non augeri voluptatem? Memini vero, inquam; sed tu istuc dixti\nbene Latine, parum plane. varietas enim Latinum verbum est, idque proprie\nquidem in disparibus coloribus dicitur, sed transfertur in multa disparia:\nvarium poema, varia oratio, varii mores, varia fortuna, voluptas etiam varia\ndici solet, cum percipitur e multis dissimilibus rebus dissimilis\nefficientibus voluptates. eam si varietatem diceres, intellegerem, ut etiam\nnon dicente te intellego; ista varietas quae sit non satis perspicio, quod\nais, cum dolore careamus, tum in summa voluptate nos esse, cum autem vescamur\niis rebus, quae dulcem motum afferant sensibus, tum esse in motu voluptatem,\nqui faciat varietatem voluptatum, sed non augeri illam non dolendi voluptatem,\nquam cur voluptatem appelles nescio.\n\nAn potest, inquit ille, quicquam esse suavius quam nihil dolere? Immo sit sane\nnihil melius, inquam—nondum enim id quaero—, num propterea idem voluptas est,\nquod, ut ita dicam, indolentia? Plane idem, inquit, et maxima quidem, qua\nfieri nulla maior potest. Quid dubitas igitur, inquam, summo bono a te ita\nconstituto, ut id totum in non dolendo sit, id tenere unum, id tueri, id\ndefendere?\n\nQuid enim necesse est, tamquam meretricem in matronarum coetum, sic voluptatem\nin virtutum concilium adducere? invidiosum nomen est, infame, suspectum.\nitaque hoc frequenter dici solet a vobis, non intellegere nos, quam dicat\nEpicurus voluptatem. quod quidem mihi si quando dictum est—est autem dictum\nnon parum saepe—, etsi satis clemens sum in disputando, tamen interdum soleo\nsubirasci. egone non intellego, quid sit *don® Graece, Latine voluptas? utram\ntandem linguam nescio? deinde qui fit, ut ego nesciam, sciant omnes, quicumque\nEpicurei esse voluerunt? quod vestri quidem vel optime disputant, nihil opus\nesse eum, qui philosophus futurus sit, scire litteras. itaque ut maiores\nnostri ab aratro adduxerunt Cincinnatum illum, ut dictator esset, sic vos de\npagis omnibus colligitis bonos illos quidem viros, sed certe non pereruditos.\n\nErgo illi intellegunt quid Epicurus dicat, ego non intellego? ut scias me\nintellegere, primum idem esse dico voluptatem, quod ille *donon*. Et quidem\nsaepe quaerimus verbum Latinum par Graeco et quod idem valeat; hic nihil fuit,\nquod quaereremus. nullum inveniri verbum potest quod magis idem declaret\nLatine, quod Graece, quam declarat voluptas. huic verbo omnes, qui ubique\nsunt, qui Latine sciunt, duas res subiciunt, laetitiam in animo, commotionem\nsuavem iucunditatis in corpore. nam et ille apud Trabeam 'voluptatem animi\nnimiam' laetitiam dicit eandem, quam ille Caecilianus, qui 'omnibus laetitiis\nlaetum' esse se narrat. sed hoc interest, quod voluptas dicitur etiam in\nanimo—vitiosa res, ut Stoici putant, qui eam sic definiunt: sublationem animi\nsine ratione opinantis se magno bono frui—, non dicitur laetitia nec gaudium\nin corpore.\n\n## Voluptas omnium\n\nIn eo autem voluptas omnium Latine loquentium more ponitur, cum percipitur ea,\nquae sensum aliquem moveat, iucunditas. hanc quoque iucunditatem, si vis,\ntransfer in animum; iuvare enim in utroque dicitur, ex eoque iucundum, modo\nintellegas inter illum, qui dicat: 'Tanta laetitia auctus sum, ut nihil\nconstet', et eum, qui: 'Nunc demum mihi animus ardet', quorum alter laetitia\ngestiat, alter dolore crucietur, esse illum medium: 'Quamquam haec inter nos\nnuper notitia admodum est', qui nec laetetur nec angatur, itemque inter eum,\nqui potiatur corporis expetitis voluptatibus, et eum, qui crucietur summis\ndoloribus, esse eum, qui utroque careat.\n\nSatisne igitur videor vim verborum tenere, an sum etiam nunc vel Graece loqui\nvel Latine docendus? et tamen vide, ne, si ego non intellegam quid Epicurus\nloquatur, cum Graece, ut videor, luculenter sciam, sit aliqua culpa eius, qui\nita loquatur, ut non intellegatur. quod duobus modis sine reprehensione fit,\nsi aut de industria facias, ut Heraclitus, 'cognomento qui skoteinñw\nperhibetur, quia de natura nimis obscure memoravit', aut cum rerum obscuritas,\nnon verborum, facit ut non intellegatur oratio, qualis est in Timaeo Platonis.\nEpicurus autem, ut opinor, nec non vult, si possit, plane et aperte loqui, nec\nde re obscura, ut physici, aut artificiosa, ut mathematici, sed de illustri et\nfacili et iam in vulgus pervagata loquitur. Quamquam non negatis nos\nintellegere quid sit voluptas, sed quid ille dicat. e quo efficitur, non ut\nnos non intellegamus quae vis sit istius verbi, sed ut ille suo more loquatur,\nnostrum neglegat.\n\nSi enim idem dicit, quod Hieronymus, qui censet summum bonum esse sine ulla\nmolestia vivere, cur mavult dicere voluptatem quam vacuitatem doloris, ut ille\nfacit, qui quid dicat intellegit? sin autem voluptatem putat adiungendam eam,\nquae sit in motu—sic enim appellat hanc dulcem: 'in motu', illam nihil\ndolentis 'in stabilitate'—, quid tendit? cum efficere non possit ut cuiquam,\nqui ipse sibi notus sit, hoc est qui suam naturam sensumque perspexerit,\nvacuitas doloris et voluptas idem esse videatur. hoc est vim afferre,\nTorquate, sensibus, extorquere ex animis cognitiones verborum, quibus inbuti\nsumus. quis enim est, qui non videat haec esse in natura rerum tria? unum, cum\nin voluptate sumus, alterum, cum in dolore, tertium hoc, in quo nunc equidem\nsum, credo item vos, nec in dolore nec in voluptate; ut in voluptate sit, qui\nepuletur, in dolore, qui torqueatur. tu autem inter haec tantam multitudinem\nhominum interiectam non vides nec laetantium nec dolentium?\n\nNon prorsus, inquit, omnisque, qui sine dolore sint, in voluptate, et ea\nquidem summa, esse dico. Ergo in eadem voluptate eum, qui alteri misceat\nmulsum ipse non sitiens, et eum, qui illud sitiens bibat? Tum ille: Finem,\ninquit, interrogandi, si videtur, quod quidem ego a principio ita me malle\ndixeram hoc ipsum providens, dialecticas captiones. Rhetorice igitur, inquam,\nnos mavis quam dialectice disputare? Quasi vero, inquit, perpetua oratio\nrhetorum solum, non etiam philosophorum sit. Zenonis est, inquam, hoc Stoici.\nomnem vim loquendi, ut iam ante Aristoteles, in duas tributam esse partes,\nrhetoricam palmae, dialecticam pugni similem esse dicebat, quod latius\nloquerentur rhetores, dialectici autem compressius. obsequar igitur voluntati\ntuae dicamque, si potero, rhetorice, sed hac rhetorica philosophorum, non\nnostra illa forensi, quam necesse est, cum populariter loquatur, esse interdum\npaulo hebetiorem.\n\nSed dum dialecticam, Torquate, contemnit Epicurus, quae una continet omnem et\nperspiciendi quid in quaque re sit scientiam et iudicandi quale quidque sit et\nratione ac via disputandi, ruit in dicendo, ut mihi quidem videtur, nec ea,\nquae docere vult, ulla arte distinguit, ut haec ipsa, quae modo loquebamur.\nsummum a vobis bonum voluptas dicitur. aperiendum est igitur, quid sit\nvoluptas; aliter enim explicari, quod quaeritur, non potest. quam si\nexplicavisset, non tam haesitaret. aut enim eam voluptatem tueretur, quam\nAristippus, id est, qua sensus dulciter ac iucunde movetur, quam etiam\npecudes, si loqui possent, appellarent voluptatem, aut, si magis placeret suo\nmore loqui, quam ut Omnes Danai atque Mycenenses. Attica pubes reliquique\nGraeci, qui hoc anapaesto citantur, hoc non dolere solum voluptatis nomine\nappellaret, illud Aristippeum contemneret, aut, si utrumque probaret, ut\nprobat, coniungeret doloris vacuitatem cum voluptate et duobus ultimis\nuteretur.\n\nMulti enim et magni philosophi haec ultima bonorum iuncta fecerunt, ut\nAristoteles virtutis usum cum vitae perfectae prosperitate coniunxit, Callipho\nadiunxit ad honestatem voluptatem, Diodorus ad eandem honestatem addidit\nvacuitatem doloris. idem fecisset Epicurus, si sententiam hanc, quae nunc\nHieronymi est, coniunxisset cum Aristippi vetere sententia. illi enim inter se\ndissentiunt. propterea singulis finibus utuntur et, cum uterque Graece egregie\nloquatur, nec Aristippus, qui voluptatem summum bonum dicit, in voluptate\nponit non dolere, neque Hieronymus, qui summum bonum statuit non dolere,\nvoluptatis nomine umquam utitur pro illa indolentia, quippe qui ne in\nexpetendis quidem rebus numeret voluptatem.\n\nDuae sunt enim res quoque, ne tu verba solum putes. unum est sine dolore esse,\nalterum cum voluptate. vos ex his tam dissimilibus rebus non modo nomen unum\n—nam id facilius paterer—, sed etiam rem unam ex duabus facere conamini, quod\nfieri nullo modo potest. hic, qui utrumque probat, ambobus debuit uti, sicut\nfacit re, neque tamen dividit verbis. cum enim eam ipsam voluptatem, quam\neodem nomine omnes appellamus, laudat locis plurimis, audet dicere ne\nsuspicari quidem se ullum bonum seiunctum ab illo Aristippeo genere\nvoluptatis, atque ibi hoc dicit, ubi omnis eius est oratio de summo bono. in\nalio vero libro, in quo breviter comprehensis gravissimis sententiis quasi\noracula edidisse sapientiae dicitur, scribit his verbis, quae nota tibi\nprofecto, Torquate, sunt—quis enim vestrum non edidicit Epicuri kurÛaw dñjaw,\nid est quasi maxime ratas, quia gravissimae sint ad beate vivendum breviter\nenuntiatae sententiae?—animadverte igitur rectene hanc sententiam interpreter.\n\nSi ea, quae sunt luxuriosis efficientia voluptatum, liberarent eos deorum et\nmortis et doloris metu docerentque qui essent fines cupiditatum, nihil\nhaberemus quod reprehenderemus, cum undique complerentur voluptatibus nec\nhaberent ulla ex parte aliquid aut dolens aut aegrum, id est autem malum.' Hoc\nloco tenere se Triarius non potuit. Obsecro, inquit, Torquate, haec dicit\nEpicurus? quod mihi quidem visus est, cum sciret, velle tamen confitentem\naudire Torquatum. At ille non pertimuit saneque fidenter: Istis quidem ipsis\nverbis, inquit; sed quid sentiat, non videtis. Si alia sentit, inquam, alia\nloquitur, numquam intellegam quid sentiat; sed plane dicit quod intellegit.\nidque si ita dicit, non esse reprehendendos luxuriosos, si sapientes sint,\ndicit absurde, similiter et si dicat non reprehendendos parricidas, si nec\ncupidi sint nec deos metuant nec mortem nec dolorem. et tamen quid attinet\nluxuriosis ullam exceptionem dari aut fingere aliquos, qui, cum luxuriose\nviverent, a summo philosopho non reprehenderentur eo nomine dumtaxat, cetera\ncaverent?\n\nSed tamen nonne reprehenderes, Epicure, luxuriosos ob eam ipsam causam, quod\nita viverent, ut persequerentur cuiusque modi voluptates, cum esset\npraesertim, ut ais tu, summa voluptas nihil dolere? atqui reperiemus asotos\nprimum ita non religiosos, ut edint de patella, deinde ita mortem non\ntimentes, ut illud in ore habeant ex Hymnide: 'Mihi sex menses satis sunt\nvitae, septimum Orco spondeo'. iam doloris medicamenta illa Epicurea tamquam\nde narthecio proment: 'Si gravis, brevis; si longus, levis.' Unum nescio, quo\nmodo possit, si luxuriosus sit, finitas cupiditates habere.\n\nQuid ergo attinet dicere: 'Nihil haberem, quod reprehenderem, si finitas\ncupiditates haberent'? hoc est dicere: 'Non reprehenderem asotos, si non\nessent asoti.' isto modo ne improbos quidem, si essent boni viri. hic homo\nseverus luxuriam ipsam per se reprehendendam non putat, et hercule, Torquate,\nut verum loquamur, si summum bonum voluptas est, rectissime non putat. Noli\nenim mihi fingere asotos, ut soletis, qui in mensam vomant, et qui de\nconviviis auferantur crudique postridie se rursus ingurgitent, qui solem, ut\naiunt, nec occidentem umquam viderint nec orientem, qui consumptis patrimoniis\negeant. nemo nostrum istius generis asotos iucunde putat vivere. mundos,\nelegantis, optimis cocis, pistoribus, piscatu, aucupio, venatione, his omnibus\nexquisitis, vitantes cruditatem, quibus vinum defusum e pleno sit chrysizon,\nut ait Lucilius, cui nihildum situlus et sacculus abstulerit, adhibentis ludos\net quae sequuntur, illa, quibus detractis clamat Epicurus se nescire quid sit\nbonum; adsint etiam formosi pueri, qui ministrent, respondeat his vestis,\nargentum, Corinthium, locus ipse, aedificium—hos ergo asotos bene quidem\nvivere aut beate numquam dixerim.\n\nEx quo efficitur, non ut voluptas ne sit voluptas, sed ut voluptas non sit\nsummum bonum. Nec ille, qui Diogenem Stoicum adolescens, post autem Panaetium\naudierat, Laelius, eo dictus est sapiens, quod non intellegeret quid\nsuavissimum esset—nec enim sequitur, ut, cui cor sapiat, ei non sapiat\npalatus—, sed quia parvi id duceret. O lapathe, ut iactare, nec es satis\ncognitu' qui sis! In quo [cognitu] Laelius clamores sofòw ille so lebat Edere\ncompellans gumias ex ordine nostros. praeclare Laelius, et recte sofñw,\nilludque vere: O Publi, o gurges, Galloni! es homo miser, inquit. Cenasti in\nvita numquam bene, cum omnia in ista Consumis squilla atque acupensere cum\ndecimano. is haec loquitur, qui in voluptate nihil ponens negat eum bene\ncenare, qui omnia ponat in voluptate, et tamen non negat libenter cenasse\numquam Gallonium— mentiretur enim—, sed bene. ita graviter et severe\nvoluptatem secrevit a bono. ex quo illud efficitur, qui bene cenent omnis\nlibenter cenare, qui libenter, non continuo bene.\n\nSemper Laelius bene. quid bene? dicet Lucilius: 'cocto, condito', sed cedo\ncaput cenae: 'sermone bono', quid ex eo? 'si quaeris, libenter'; veniebat enim\nad cenam, ut animo quieto satiaret desideria naturae. recte ergo is negat\numquam bene cenasse Gallonium, recte miserum, cum praesertim in eo omne\nstudium consumeret. quem libenter cenasse nemo negat. cur igitur non bene?\nquia, quod bene, id recte, frugaliter, honeste; ille porro [male] prave,\nnequiter, turpiter cenabat; non igitur <bene>. nec lapathi suavitatem\nacupenseri Galloni Laelius anteponebat, sed suavitatem ipsam neglegebat; quod\nnon faceret, si in voluptate summum bonum poneret.\n\nSemovenda est igitur voluptas, non solum ut recta sequamini, sed etiam ut\nloqui deceat frugaliter. possumusne ergo in vita summum bonum dicere, cum id\nne in cena quidem posse videamur? Quo modo autem philosophus loquitur? 'Tria\ngenera cupiditatum, naturales et necessariae, naturales et non necessariae,\nnec naturales nec necessariae.' primum divisit ineleganter; duo enim genera\nquae erant, fecit tria. hoc est non dividere, sed frangere. qui haec\ndidicerunt, quae ille contemnit, sic solent: 'Duo genera cupiditatum,\nnaturales et inanes, naturalium duo, necessariae et non necessariae.' confecta\nres esset. vitiosum est enim in dividendo partem in genere numerare.\n\nSed hoc sane concedamus. contemnit enim disserendi elegantiam, confuse\nloquitur. gerendus est mos, modo recte sentiat. et quidem illud ipsum non\nnimium probo et tantum patior, philosophum loqui de cupiditatibus finiendis.\nan potest cupiditas finiri? tollenda est atque extrahenda radicitus. quis est\nenim, in quo sit cupiditas, quin recte cupidus dici possit? ergo et avarus\nerit, sed finite, et adulter, verum habebit modum, et luxuriosus eodem modo.\nqualis ista philosophia est, quae non interitum afferat pravitatis, sed sit\ncontenta mediocritate vitiorum? quamquam in hac divisione rem ipsam prorsus\nprobo, elegantiam desidero. appellet haec desideria naturae, cupiditatis nomen\nservet alio, ut eam, cum de avaritia, cum de intemperantia, cum de maximis\nvitiis loquetur, tamquam capitis accuset.\n\nSed haec quidem liberius ab eo dicuntur et saepius. quod equidem non\nreprehendo; est enim tanti philosophi tamque nobilis audacter sua decreta\ndefendere. sed tamen ex eo, quod eam voluptatem, quam omnes gentes hoc nomine\nappellant, videtur amplexari saepe vehementius, in magnis interdum versatur\nangustiis, ut hominum conscientia remota nihil tam turpe sit, quod voluptatis\ncausa non videatur esse facturus. deinde, ubi erubuit—vis enim est permagna\nnaturae—, confugit illuc, ut neget accedere quicquam posse ad voluptatem nihil\ndolentis. at iste non dolendi status non vocatur voluptas. 'Non laboro',\ninquit, 'de nomine'. Quid, quod res alia tota est? 'Reperiam multos, vel\ninnumerabilis potius, non tam curiosos nec tam molestos, quam vos estis,\nquibus, quid velim, facile persuadeam.' quid ergo dubitamus, quin, si non\ndolere voluptas sit summa, non esse in voluptate dolor sit maximus? cur id non\nita fit? 'Quia dolori non voluptas contraria est, sed doloris privatio.'\n\nHoc vero non videre, maximo argumento esse voluptatem illam, qua sublata neget\nse intellegere omnino quid sit bonum—eam autem ita persequitur: quae palato\npercipiatur, quae auribus; cetera addit, quae si appelles, honos praefandus\nsit—hoc igitur, quod solum bonum severus et gravis philosophus novit, idem non\nvidet ne expetendum quidem esse, quod eam voluptatem hoc eodem auctore non\ndesideremus, cum dolore careamus.\n\nQuam haec sunt contraria! hic si definire, si dividere didicisset, si loquendi\nvim, si denique consuetudinem verborum teneret, numquam in tantas salebras\nincidisset. nunc vides, quid faciat. quam nemo umquam voluptatem appellavit,\nappellat; quae duo sunt, unum facit. hanc in motu voluptatem —sic enim has\nsuaves et quasi dulces voluptates appellat—interdum ita extenuat, ut M'.\nCurium putes loqui, interdum ita laudat, ut quid praeterea sit bonum neget se\nposse ne suspicari quidem. quae iam oratio non a philosopho aliquo, sed a\ncensore opprimenda est. non est enim vitium in oratione solum, sed etiam in\nmoribus. luxuriam non reprehendit, modo sit vacua infinita cupiditate et\ntimore. hoc loco discipulos quaerere videtur, ut, qui asoti esse velint,\nphilosophi ante fiant."
  },
  {
    "app": "de-finibus",
    "slug": "epicurus",
    "title": "Aristippi vel Epicuri",
    "content": "[31] A primo, ut opinor, animantium ortu petitur origo summi boni. 'Simul atque natum animal est, gaudet voluptate et eam appetit ut bonum, aspernatur dolorem ut malum.' De malis autem et bonis ab iis animalibus, quae nondum depravata sint, ait optime iudicari. haec et tu ita posuisti, et verba vestra sunt. quam multa vitiosa! summum enim bonum et malum vagiens puer utra voluptate diiudicabit, stante an movente? quoniam, si dis placet, ab Epicuro loqui discimus. si stante, hoc natura videlicet vult, salvam esse se, quod concedimus; si movente, quod tamen dicitis, nulla turpis voluptas erit, quae praetermittenda sit, et simul non proficiscitur animal illud modo natum a summa voluptate, quae est a te posita in non dolendo.\n\n[32] Nec tamen argumentum hoc Epicurus a parvis petivit aut etiam a bestiis, quae putat esse specula naturae, ut diceret ab iis duce natura hanc voluptatem expeti nihil dolendi. nec enim haec movere potest appetitum animi, nec ullum habet ictum, quo pellat animum, status hic non dolendi, itaque in hoc eodem peccat Hieronymus. at ille pellit, qui permulcet sensum voluptate. itaque Epicurus semper hoc utitur, ut probet voluptatem natura expeti, quod ea voluptas, quae in motu sit, et parvos ad se alliciat et bestias, non illa stabilis, in qua tantum inest nihil dolere. qui igitur convenit ab alia voluptate dicere naturam proficisci, in alia summum bonum ponere?\n\n[33] Bestiarum vero nullum iudicium puto. quamvis enim depravatae non sint, pravae tamen esse possunt. ut bacillum aliud est inflexum et incurvatum de industria, aliud ita natum, sic ferarum natura non est illa quidem depravata mala disciplina, sed natura sua. nec vero ut voluptatem expetat, natura movet infantem, sed tantum ut se ipse diligat, ut integrum se salvumque velit. omne enim animal, simul et ortum est, se ipsum et omnes partes suas diligit duasque, quae maximae sunt, in primis amplectitur, animum et corpus, deinde utriusque partes. nam sunt et in animo praecipua quaedam et in corpore, quae cum leviter agnovit, tum discernere incipit, ut ea, quae prima data sunt natura, appetat asperneturque contraria.\n\n[34] in his primis naturalibus voluptas insit necne, magna quaestio est. nihil vero putare esse praeter voluptatem, non membra, non sensus, non ingenii motum, non integritatem corporis, non valitudinem [corporis], summae mihi videtur inscitiae. Atque ab isto capite fluere necesse est omnem rationem bonorum et malorum. Polemoni et iam ante Aristoteli ea prima visa sunt, quae paulo ante dixi. ergo nata est sententia veterum Academicorum et Peripateticorum, ut finem bonorum dicerent secundum naturam vivere, id est virtute adhibita frui primis a natura datis. Callipho ad virtutem nihil adiunxit nisi voluptatem, Diodorus vacuitatem doloris. * * his omnibus, quos dixi, consequentes fines sunt bonorum, Aristippo simplex voluptas, Stoicis consentire naturae, quod esse volunt e virtute, id est honeste, vivere, quod ita interpretantur: vivere cum intellegentia rerum earum, quae natura evenirent, eligentem ea, quae essent secundum naturam, reicientemque contraria.\n\n[35] ita tres sunt fines expertes honestatis, unus Aristippi vel Epicuri, alter Hieronymi, Carneadi tertius, tres, in quibus honestas cum aliqua accessione, Polemonis, Calliphontis, Diodori, una simplex, cuius Zeno auctor, posita in decore tota, id est in honestate; nam Pyrrho, Aristo, Erillus iam diu abiecti. reliqui sibi constiterunt, ut extrema cum initiis convenirent, ut Aristippo voluptas, Hieronymo doloris vacuitas, Carneadi frui principiis naturalibus esset extremum. Epicurus autem cum in prima commendatione voluptatem dixisset, si eam, quam Aristippus, idem tenere debuit ultimum bonorum, quod ille; sin eam, quam Hieronymus, <ne> fecisset idem, ut voluptatem illam Aristippi in prima commendatione poneret.\n\n[36] Nam quod ait sensibus ipsis iudicari voluptatem bonum esse, dolorem malum, plus tribuit sensibus, quam nobis leges permittunt, <cum> privatarum litium iudices sumus. nihil enim possumus iudicare, nisi quod est nostri iudicii—in quo frustra iudices solent, cum sententiam pronuntiant, addere: 'si quid mei iudicii est'; si enim non fuit eorum iudicii, nihilo magis hoc non addito illud est iudicatum—. quid iudicant sensus? dulce amarum, leve asperum, prope longe, stare movere, quadratum rotundum.\n\n[37] aequam igitur pronuntiabit sententiam ratio adhibita primum divinarum humanarumque rerum scientia, quae potest appellari rite sapientia, deinde adiunctis virtutibus, quas ratio rerum omnium dominas, tu voluptatum satellites et ministras esse voluisti. quarum adeo omnium sententia pronuntiabit primum de voluptate nihil esse ei loci, non modo ut sola ponatur in summi boni sede, quam quaerimus, sed ne illo quidem modo, ut ad honestatem applicetur. de vacuitate doloris eadem sententia erit.\n\n[38] reicietur etiam Carneades, nec ulla de summo bono ratio aut voluptatis non dolendive particeps aut honestatis expers probabitur. ita relinquet duas, de quibus etiam atque etiam consideret. aut enim statuet nihil esse bonum nisi honestum, nihil malum nisi turpe, cetera aut omnino nihil habere momenti aut tantum, ut nec expetenda nec fugienda, sed eligenda modo aut reicienda sint, aut anteponet eam, quam cum honestate ornatissimam, tum etiam ipsis initiis naturae et totius perfectione vitae locupletatam videbit. quod eo liquidius faciet, si perspexerit rerum inter eas verborumne sit controversia.\n\n[39] Huius ego nunc auctoritatem sequens idem faciam. quantum enim potero, minuam contentiones omnesque simplices sententias eorum, in quibus nulla inest virtutis adiunctio, omnino a philosophia semovendas putabo, primum Aristippi Cyrenaicorumque omnium, quos non est veritum in ea voluptate, quae maxima dulcedine sensum moveret, summum bonum ponere contemnentis istam vacuitatem doloris.\n\n[40] hi non viderunt, ut ad cursum equum, ad arandum bovem, ad indagandum canem, sic hominem ad duas res, ut ait Aristoteles, ad intellegendum et agendum, esse natum quasi mortalem deum, contraque ut tardam aliquam et languidam pecudem ad pastum et ad procreandi voluptatem hoc divinum animal ortum esse voluerunt, quo nihil mihi videtur absurdius.\n\n[41] Atque haec contra Aristippum, qui eam voluptatem non modo summam, sed solam etiam ducit, quam omnes unam appellamus voluptatem. aliter autem vobis placet. sed ille, ut dixi, vitiose. nec enim figura corporis nec ratio excellens ingenii humani significat ad unam hanc rem natum hominem, ut frueretur voluptatibus. Nec vero audiendus Hieronymus, cui summum bonum est idem, quod vos interdum vel potius nimium saepe dicitis, nihil dolere. non enim, si malum est dolor, carere eo malo satis est ad bene vivendum. hoc dixerit potius Ennius: 'Nimium boni est, cui nihil est mali'. nos beatam vitam non depulsione mali, sed adeptione boni iudicemus, nec eam cessando, sive gaudentem, ut Aristippus, sive non dolentem, ut hic, sed agendo aliquid considerandove quaeramus.\n\n[42] quae possunt eadem contra Carneadeum illud summum bonum dici, quod is non tam, ut probaret, protulit, quam ut Stoicis, quibuscum bellum gerebat, opponeret. id autem eius modi est, ut additum ad virtutem auctoritatem videatur habiturum et expleturum cumulate vitam beatam, de quo omnis haec quaestio est. nam qui ad virtutem adiungunt vel voluptatem, quam unam virtus minimi facit, vel vacuitatem doloris, quae etiamsi malo caret, tamen non est summum bonum, accessione utuntur non ita probabili, nec tamen, cur id tam parce tamque restricte faciant, intellego. quasi enim emendum eis sit, quod addant ad virtutem, primum vilissimas res addunt, dein singulas potius, quam omnia, quae prima natura approbavisset, ea cum honestate coniungerent.\n\n[43] Quae quod Aristoni et Pyrrhoni omnino visa sunt pro nihilo, ut inter optime valere et gravissime aegrotare nihil prorsus dicerent interesse, recte iam pridem contra eos desitum est disputari. dum enim in una virtute sic omnia esse voluerunt, ut eam rerum selectione expoliarent nec ei quicquam, aut unde oriretur, darent, aut ubi niteretur, virtutem ipsam, quam amplexabantur, sustulerunt. Erillus autem ad scientiam omnia revocans unum quoddam bonum vidit, sed nec optimum nec quo vita gubernari possit. itaque hic ipse iam pridem est reiectus; post enim Chrysippum <eum> non sane est disputatum. Restatis igitur vos; nam cum Academicis incerta luctatio est, qui nihil affirmant et quasi desperata cognitione certi id sequi volunt, quodcumque veri simile videatur.\n\n[44] cum Epicuro autem hoc plus est negotii, quod e duplici genere voluptatis coniunctus est, quodque et ipse et amici eius et multi postea defensores eius sententiae fuerunt, et nescio quo modo, is qui auctoritatem minimam habet, maximam vim, populus cum illis facit. quos nisi redarguimus, omnis virtus, omne decus, omnis vera laus deserenda est. ita ceterorum sententiis semotis relinquitur non mihi cum Torquato, sed virtuti cum voluptate certatio. quam quidem certationem homo et acutus et diligens, Chrysippus, non contemnit totumque discrimen summi boni in earum comparatione positum putat. ego autem existimo, si honestum esse aliquid ostendero, quod sit ipsum vi sua propter seque expetendum, iacere vestra omnia. itaque eo, quale sit, breviter, ut tempus postulat, constituto accedam ad omnia tua, Torquate, nisi memoria forte defecerit.\n\n[45] Honestum igitur id intellegimus, quod tale est, ut detracta omni utilitate sine ullis praemiis fructibusve per se ipsum possit iure laudari. quod quale sit, non tam definitione, qua sum usus, intellegi potest, quamquam aliquantum potest, quam communi omnium iudicio et optimi cuiusque studiis atque factis, qui permulta ob eam unam causam faciunt, quia decet, quia rectum, quia honestum est, etsi nullum consecuturum emolumentum vident. homines enim, etsi aliis multis, tamen hoc uno plurimum a bestiis differunt, quod rationem habent a natura datam mentemque acrem et vigentem celerrimeque multa simul agitantem et, ut ita dicam, sagacem, quae et causas rerum et consecutiones videat et similitudines transferat et disiuncta coniungat et cum praesentibus futura copulet omnemque complectatur vitae consequentis statum. eademque ratio fecit hominem hominum adpetentem cumque iis natura et sermone et usu congruentem, ut profectus a caritate domesticorum ac suorum serpat longius et se implicet primum civium, deinde omnium mortalium societate atque, ut ad Archytam scripsit Plato, non sibi se soli natum meminerit, sed patriae, sed suis, ut perexigua pars ipsi relinquatur.\n\n[46] et quoniam eadem natura cupiditatem ingenuit homini veri videndi, quod facillime apparet, cum vacui curis etiam quid in caelo fiat scire avemus, his initiis inducti omnia vera diligimus, id est fidelia, simplicia, constantia, tum vana, falsa, fallentia odimus, ut fraudem, periurium, malitiam, iniuriam. eadem ratio habet in se quiddam amplum atque magnificum, ad imperandum magis quam ad parendum accommodatum, omnia humana non tolerabilia solum, sed etiam levia ducens, altum quiddam et excelsum, nihil timens, nemini cedens, semper invictum.\n\n[47] atque his tribus generibus honestorum notatis quartum sequitur et in eadem pulchritudine et aptum ex illis tribus, in quo inest ordo et moderatio. cuius similitudine perspecta in formarum specie ac dignitate transitum est ad honestatem dictorum atque factorum. nam ex his tribus laudibus, quas ante dixi, et temeritatem reformidat et non audet cuiquam aut dicto protervo aut facto nocere vereturque quicquam aut facere aut eloqui, quod parum virile videatur.\n\n[48] Habes undique expletam et perfectam, Torquate, formam honestatis, quae tota quattuor his virtutibus, quae a te quoque commemoratae sunt, continetur. hanc se tuus Epicurus omnino ignorare dicit quam aut qualem esse velint qui honestate summum bonum metiantur. Si enim ad honestatem omnia referant neque in ea voluptatem dicant inesse, ait eos voce inani sonare— his enim ipsis verbis utitur—neque intellegere nec videre sub hanc vocem honestatis quae sit subicienda sententia. ut enim consuetudo loquitur, id solum dicitur honestum, quod est populari fama gloriosum. 'Quod', inquit, 'quamquam voluptatibus quibusdam est saepe iucundius, tamen expetitur propter voluptatem.'\n\n[49] Videsne quam sit magna dissensio? philosophus nobilis, a quo non solum Graecia et Italia, sed etiam omnis barbaria commota est, honestum quid sit, si id non sit in voluptate, negat se intellegere, nisi forte illud, quod multitudinis rumore laudetur. ego autem hoc etiam turpe esse saepe iudico et, si quando turpe non sit, tum esse non turpe, cum id a multitudine laudetur, quod sit ipsum per se rectum atque laudabile, non ob eam causam tamen illud dici esse honestum, quia laudetur a multis, sed quia tale sit, ut, vel si ignorarent id homines, vel si obmutuissent, sua tamen pulchritudine esset specieque laudabile. itaque idem natura victus, cui obsisti non potest, dicit alio loco id, quod a te etiam paulo ante dictum est, non posse iucunde vivi nisi etiam honeste.\n\n[50] quid nunc 'honeste' dicit? idemne, quod iucunde? ergo ita: non posse honeste vivi, nisi honeste vivatur? an nisi populari fama? sine ea igitur iucunde negat posse <se> vivere? quid turpius quam sapientis vitam ex insipientium sermone pendere? quid ergo hoc loco intellegit honestum? certe nihil nisi quod possit ipsum propter se iure laudari. nam si propter voluptatem, quae est ista laus, quae possit e macello peti? non is vir est, ut, cum honestatem eo loco habeat, ut sine ea iucunde neget posse vivi, illud honestum, quod populare sit, sentiat et sine eo neget iucunde vivi posse, aut quicquam aliud honestum intellegat, nisi quod sit rectum ipsumque per se sua vi, sua natura, sua sponte laudabile.\n\n[51] Itaque, Torquate, cum diceres clamare Epicurum non posse iucunde vivi, nisi honeste et sapienter et iuste viveretur, tu ipse mihi gloriari videbare. tanta vis inerat in verbis propter earum rerum, quae significabantur his verbis, dignitatem, ut altior fieres, ut interdum insisteres, ut nos intuens quasi testificarere laudari honestatem et iustitiam aliquando ab Epicuro. quam te decebat iis verbis uti, quibus si philosophi non uterentur, philosophia omnino non egeremus! istorum enim verborum amore, quae perraro appellantur ab Epicuro, sapientiae, fortitudinis, iustitiae, temperantiae, praestantissimis ingeniis homines se ad philosophiae studium contulerunt.\n\n[52] 'Oculorum', inquit Plato, 'est in nobis sensus acerrimus, quibus sapientiam non cernimus. quam illa ardentis amores excitaret sui!' Cur tandem? an quod ita callida est, ut optime possit architectari voluptates? Cur iustitia laudatur? aut unde est hoc contritum vetustate proverbium: 'quicum in tenebris'? hoc dictum in una re latissime patet, ut in omnibus factis re, non teste moveamur.\n\n[53] sunt enim levia et perinfirma, quae dicebantur a te, animi conscientia improbos excruciari, tum etiam poenae timore, qua aut afficiantur aut semper sint in metu ne afficiantur aliquando. non oportet timidum aut inbecillo animo fingi non bonum illum virum, qui, quicquid fecerit, ipse se cruciet omniaque formidet, sed omnia callide referentem ad utilitatem, acutum, versutum, veteratorem, facile ut excogitet quo modo occulte, sine teste, sine ullo conscio fallat."
  },
  {
    "app": "de-finibus",
    "slug": "stoici",
    "title": "Philosophis Stoici",
    "content": "Voluptatem quidem, Brute, si ipsa pro se loquatur nec tam pertinaces habeat\npatronos, concessuram arbitror convictam superiore libro dignitati. etenim sit\ninpudens, si virtuti diutius repugnet, aut si honestis iucunda anteponat aut\npluris esse contendat dulcedinem corporis ex eave natam laetitiam quam\ngravitatem animi atque constantiam. quare illam quidem dimittamus et suis se\nfinibus tenere iubeamus, ne blanditiis eius inlecebrisque impediatur\ndisputandi severitas.\n\nQuaerendum est enim, ubi sit illud summum bonum, quod reperire volumus,\nquoniam et voluptas ab eo remota est, et eadem fere contra eos dici possunt,\nqui vacuitatem doloris finem bonorum esse voluerunt, nec vero ullum probetur\n**oportet** summum bonum, quod virtute careat, qua nihil potest esse\npraestantius. itaque quamquam in eo sermone, qui cum Torquato est habitus, non\nremissi fuimus, tamen haec acrior est cum Stoicis parata contentio. quae enim\nde voluptate dicuntur, ea nec acutissime nec abscondite disseruntur; neque\nenim qui defendunt eam versuti in disserendo sunt nec qui contra dicunt causam\ndifficilem repellunt.\n\nIpse etiam dicit Epicurus ne argumentandum quidem esse de voluptate, quod sit\npositum iudicium eius in sensibus, ut commoneri nos satis sit, nihil attineat\ndoceri. quare illa nobis simplex fuit in utramque partem disputatio. nec enim\nin Torquati sermone quicquam implicatum aut tortuosum fuit, nostraque, ut mihi\nvidetur, dilucida oratio. Stoicorum autem non ignoras quam sit subtile vel\nspinosum potius disserendi genus, idque cum Graecis tum magis nobis, quibus\netiam verba parienda sunt inponendaque nova rebus novis nomina. quod quidem\nnemo mediocriter doctus mirabitur cogitans in omni arte, cuius usus vulgaris\ncommunisque non sit, multam novitatem nominum esse, cum constituantur earum\nrerum vocabula, quae in quaque arte versentur.\n\nItaque et dialectici et physici verbis utuntur iis, quae ipsi Graeciae nota\nnon sint, geometrae vero et musici, grammatici etiam more quodam loquuntur\nsuo. ipsae rhetorum artes, quae sunt totae forenses atque populares, verbis\ntamen in docendo quasi privatis utuntur ac suis. atque ut omittam has artis\nelegantes et ingenuas, ne opifices quidem tueri sua artificia possent, nisi\nvocabulis uterentur nobis incognitis, usitatis sibi. quin etiam agri cultura,\nquae abhorret ab omni politiore elegantia, tamen eas res, in quibus versatur,\nnominibus notavit novis. quo magis hoc philosopho faciendum est. ars est enim\nphilosophia vitae, de qua disserens arripere verba de foro non potest.\n\nQuamquam ex omnibus philosophis Stoici plurima novaverunt, Zenoque, eorum\nprinceps, non tam rerum inventor fuit quam verborum novorum. quodsi in ea\nlingua, quam plerique uberiorem putant, concessum a Graecia est ut doctissimi\nhomines de rebus non pervagatis inusitatis verbis uterentur, quanto id nobis\nmagis est concedendum, qui ea nunc primum audemus attingere? et quoniam saepe\ndiximus, et quidem cum aliqua querela non Graecorum modo, sed eorum etiam, qui\nse Graecos magis quam nostros haberi volunt, nos non modo non vinci a Graecis\nverborum copia, sed esse in ea etiam superiores, elaborandum est ut hoc non in\nnostris solum artibus, sed etiam in illorum ipsorum adsequamur. quamquam ea\nverba, quibus instituto veterum utimur pro Latinis, ut ipsa philosophia, ut\nrhetorica, dialectica, grammatica, geometria, musica, quamquam Latine ea dici\npoterant, tamen, quoniam usu percepta sunt, nostra ducamus."
  }
]
